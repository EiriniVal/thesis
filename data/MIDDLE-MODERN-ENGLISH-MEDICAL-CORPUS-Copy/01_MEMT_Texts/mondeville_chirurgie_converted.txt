[^MONDEVILLE, CHIRURGIE^] 
 
|P_275a 
[\f. 146ra\] In þe name of þe trinite, 
[{þr{]e personys & oo 
god, [{fa{]dir & sone & holy 
g[{oos{]t, I þinke wi=t=h 
þe gr[{ac{]e of god to drawe 
out þe general rulis 
of surgerie þa=t= ben moost 
nedeful to a surgian to 
knowe, þat wole be of þe parfit science 
of helynge of woundis, brusuris 
& of olde soris. And þis tretis is drawen 
out of latyne in-to ynglisch 
aftir a compilacioun of a worschipful 
doctour, henricus de amanda-villa, 
that was þe kyngis chef maistir 
surgian of ffraunce. In þe bigynnynge 
of þe whiche, þer ben ten 
declaraciouns / The firste declaracioun 
is: þat he worche wisely and 
truly. ffirst, for to haunten & vsen 
þe place & cumpanye of wise surgians, 
and take good hede to her operaciouns, 
& kepe it in mynde & diligence, 
þat he may do so anoþir tyme 
whanne he haþ nede. And bycause 
þat euery day þer fallen newe 
causis, to þe whiche casis olde 
doctouris þat han ben aforn þis 
tyme, han not left writen al maner 
techinge þat is necessarie to 
a surgian to knowe, þerfore a man 
muste haue a naturel witt, þat if 
it so be þat ony sich cas falle, þa=t= he 
|P_275b 
[\f. 146rb\] mowe fulfille by his owne witt 
þat he fyndiþ not writen in bokis. 
Also a surgian schal not be to hardy, 
but holde a meene; he schal not 
dispute ne argue afore lewid men, 
but he muste be in his worchinge 
avisi, & wijs, & do alle þingis þat 
he schal do, bi good deliberacioun. 
And he schal not bigynne noon operacioun 
þat ony perel is ynne, vnto 
þe tyme þat he be purueied of 
alle maner nessessaries þat him nediþ, 
to eschewen þo perels þa=t= moun 
falle; and þat he haue good schap 
of hise membris, & namely on hise 
hondis, & longe fyngris & smale, 
mouable, and not tremblynge, & 
alle oþere membris stronge, þat he 
be my3ti to do alle oþere manere 
operaciouns þat him owiþ to do. 
/ The secunde: þe pacientis owen 
to obeien in alle maner þingis þa=t= 
ben parteynynge to þe cure of here 
syknesse ouþir maladie, & þei schal 
not wiþstonde þe counseil of her 
surgian in no wise / The þridde: 
þo þat ben aboute þe pacient, owen 
to be wel-willid, boþe to þe 
surgian & to þe pacient; ne þei 
schal not telle þe pacient al-þing 
þat þe leche spekiþ to hem, but if 
it mowe comforte þe pacient; ne 
þei schal not make noon yuele 
chere aforn him, ne chide him, neiþir 
|P_276a 
[\f. 146va\] grucche wiþ þe pacient, neiþir tellen 
him noon yuel tidyngis, ne lete noon 
oþir man telle him noon, wherþoru3 
þat he schulde be sori / The 
fourþe: alle þingis wiþoutforþ þa=t= 
schal be ordeyned, þei schal stonde 
in þe wille & þe arbiterment of þe 
surgian, and þat no man contr=a=rie 
ne dispisen hise medicyne / The 
fifþe: surgerie is declarid vniuersaly 
of diuers men / The .sixte: 
þis word Cirurgia, it comeþ of 
a word of Grew þat is clepid Cyros, 
þat is to seie: an hond. And 
of a word of grew, Giros, þat is 
to seie: operacioun; wherfore surgerie 
is as myche to seie, as a 
manuel operacioun. But neþeles 
olde men bi-cause of excellence & 
worschipe appropride it al-oonly 
to þe manuel operacioun, þat is doon 
al-oonly in mannys body / The 
seuenþe is to knowe þat þer ben 
iij. general instrumentis of surgerie, 
bi þe whiche þre, euery man 
þat worchiþ in surgerie muste 
worche, þat is to seie: for to departen 
þat, þat is contynued. And 
for to ioyne a3en þat, þa=t= is departid 
as wel as it is possible. And 
for to do a-weye þat, þat is superflue, 
þat is to seie: to myche. And 
as Iohannicius seiþ: Ther ben 
ij. maner of worchingis in surgerie; 
|P_276b 
[\f. 146vb\] þat is to seie: Oon wiþ þe 
which he worchiþ in harde membris 
as in þe boon[{y{]s. And anoþir wherwiþ 
he worch[{iþ{] in neische membris, 
as in fleisch. A[{nd{] þe þridde may be 
addid þerto, wherþoru3 þat he worchiþ 
in membris þat ben meene bitwixe 
harde and neische, as in gristlis, 
senewis, veynes, & arteries, & oþere siche. 
/ The nynþe: as alle þe bokis of 
medicyns witnessen, mannys body 
mai be preserued fro sijknesse, & helid 
of þe sijknesse þat comeþ þerto. But 
surgerie is ordeyned to preserue ouþir 
hele of mannys body of yuelis þat 
comen þerto, as woundis, bocchis, 
brusures, festris, cankris, & oþere olde 
soris, þe whiche moun be doon bi manuel 
operacioun / The tenþe: boþe 
surgian & euery oþir crafti-man þa=t= 
wole worche by rule & resoun, he 
muste 3eue his entent to a certeyn 
entencioun ouþir to a certeyn ende. 
And þanne he muste vse meenys 
þoru3 þe whiche he mowe atteyne 
to þe same ende. And þe general 
ende of alle surgians, is in 
þre maneris, how-so-euere þe entenciouns 
of particuler ouþir particulerly diuisid 
/ The firste is: for to conseruen 
& hele manuelli, as by letyngis of 
blood. And bi cauteri3acioun & oþere siche, 
þat þe pacient þat is disposid to 
sijknesse, mowe be preserued of sijknes 
|P_277a 
[\f. 147 ra\] þat is to come / The secunde: for to 
kepe þe maladie þat a man haþ, as 
in schewynge of woundis, & doynge 
oþir craft þat falliþ þerto / The .iij. 
is ordeyned to þe firste two: as for 
to procure a sijknesse, þat þe pacient 
mowe be preserued fro his firste siknesse, 
ouþir ellis curid fro þe siknes 
þat he haþ; as whanne Malancolious 
blood is drawen wiþ attractiuis 
vn-to þe ers, for to procuren þe emerowdis, 
for to preseruen þe pacient fro 
woodnesse & oþere diuers Malancolious 
yuelis / And in þis =.ij.= tretice schal 
be tretid þe general rulis of comune 
brusuris, & of þingis þat 
ben aparteynynge, þat is to seie 
in þis firste doctrine. The secunde 
doctrine schal be of þe rule of olde 
soris / The firste doctrine haþ .xij. 
chapitris / The firste chapitre is of 
þe rule of comune curacioun of rulis 
in-as-myche as þer ben woundis, & 
haþ .viij. parties / The secunde is: 
of þe helynge of woundis of senewis, 
and of rulis þat ben parteynynge 
þerto / The þridde is of þe 
rulis of helynge of woundis of 
þe heed, if þe brayn-panne be broken 
/ The fourþe is: of þe rulis 
of brusuris of þe heed, wiþ brekynge 
of þe brayn-panne, wiþouten 
wounde wiþoutenforþ of þe fleisch 
ouþir of þe skyn of þe heed / The 
|P_277b 
[\f. 147rb\] fifþe is of rulis of manuel operacioun 
if þe brayn-panne be broken: 
for to worche wiþ instrumentis 
of yren, whanne þat oure purpos 
falliþ þat oure comune worchinge 
in woundis suffisiþ not / The 
sixte, is of þe rulis þat touchen 
þe helyngis of alle þe membris þa=t= 
ben in þe visage / The seuenþe, 
is of surgerie of woundis, as touchinge 
þe rulis of a veyne, þat is 
clepid vena organica, & of oþere 
arteries þat bleden faste, & þat ben 
harde to staunche / The ei3tþe, 
is of rulis of alle woundis þat 
percen þe concauite of þe brest in 
euery partie. And also of þe woundis 
þat ben in þe wombe, as wel 
of hem þat percen, as of hem þat 
percen not / The nynþe is of þe 
rulis þat schewen whiche woundis 
ben deedly, & whiche not / The 
tenþe is of certeyne rulis of medicynes 
þat ben gode to þe heelynge 
of summe maner of woundis, 
& how euery of hem worchi=t=h 
in diuers woundis, and how & 
what tyme þei schal be ministrid 
/ The enleuenþe is of þe crampe 
& of oþere certeyne inpedimentis 
þat =of= þe curacioun of woundis. 
/ The xij. þat touchiþ brusuris, 
in what partie of a man þa=t= þei ben. 
And as touching stau[{n{]ching of blood: 
|P_278a 
[\f. 147va\] ffirst þer ben .xvj. general rulis. 
/ The firste is, þat as longe as 
þe blood is not staunchid, 
we schal 3eue more hede to the 
staunchinge of þe blood, þan to 
þe helynge of þe wounde / The 
secunde: of what partie ouþir membre 
þat it be, þat þe blood passiþ out 
of, if þat it be possible, it is good 
to reisen vp þe membre, & holde 
it vpward / The þridde rule: whereso-euere 
blood passiþ out at a litil 
place stronglich, a man schal 
holde his fyngir þeron bi þe space 
of an hour, or ellis sumwhat 
ellis in stide of his fyngir. And 
if þat it passe out at manye 
placis & spurlynge, þe wounde 
schal be sewid, if it be possible 
& owe for to be sewid; & þanne 
a man schal holden his hond þervpon, 
and þat in quiet, & sumdel 
streyne þe lippis of þe wounde 
bitwixe his hond, And leie on 
þe wounde a litil plumaciole 
of cotoun, bi þe mountaunce of an 
hour ouþir þeraboute, as a man 
seeþ þat it is nede; and þanne stele 
awey þe hond softe and faire, & 
þanne oþere plumaciolus schulen 
be leid on softely and faire, and 
bounden craftily, and þe surgian 
schal not hasten in þis cas in no 
maner / The fourþe: fro þe time 
|P_278b 
[\f. 147vb\] þat þe blood be staunchid & þe wounde 
preparat, it schal neuere be lousid vnto 
þe tyme þat a man be sure þat 
it wole blede nomore / The fifþe: 
what medicyne so it be þat be leid 
to a wounde bi-cause of staunchinge 
of þe blood, þat medicyne fro þat 
tyme forþ, schal neuere be taken aweye 
wiþ violence; but if þat it 
be possible, it schal be taken aweie 
wiþ hoot wiyn, and if it may not 
be taken awey so, lete it be & leye 
þeron plumaciolus wet in hoot wyn. 
Or ellis sum oþir temperat medicyn 
þat moun neischen it & departen it. 
/ The sixte rule: þat we schulen 
knowe, þat in þe same maner men 
wrou3ten in olde tyme in staunchinge 
of blood, as men doon now in þis 
maner / The seuenþe: we owen 
to make þe pacient to schonen alle 
þe si3t of alle rede þingis / The 
ei3tþe: we musten ordeyne & make 
þe pacient þat he se not his owne 
blood as longe as it passiþ out, 
& telle him þat he blediþ nomore. 
And if þat it so were þat he blede 
more, it schulde be for his profit. 
And it is good ofte-tymes, to 3eue 
þe pacient a morcel of breed 
wett in swete wiyn / The nynþe: 
men owen to voiden alle men out 
of þe chaumbre, or ellis wh=a=t oþir 
placis þat so it be, but if it be good 
|P_279a 
[\f. 148ra\] freendis to þe pacient, as his cosyns 
and oþere siche / The tenþe rule: 
as longe as þe pacient blediþ, we 
schulen make him to be in al þe reste 
& tranquillite þat we kunnen ouþir 
mowen / The enleuenþe: we musten 
caste fro him alle maner of þou3tis 
and meuynges boþe bodily & 
goostly, as yre and al manere of 
affecte & appetit of veniaunce / The 
twelue rule is: þat we schulen as 
wel in staunchinge of þe blood 
as in preparacioun of þe wounde & in 
alle oþere preparaciouns, as in byndynge 
& in liggynge & al oþir maner of 
worchinge, kepe þe pacient from 
akþe, ouþir þoru3 handlynge / The 
þrittenþe rule is: þat þe surgean 
schal 3eue good entent to reforme 
þe acuite of blood, þat þe humou=r=is 
falle not in-to þe membre þat is 
hurt / The fourtenþe: if þe pacient 
blede so þat he mowe wel be 
staunchid, þanne þou muste froten 
and bynden and sette ventusis of 
þe arterijs þat ben contrarie to þe 
place þat is hurt; as if he be hurt 
of þe ri3t hand, bynde þe lifthand. 
And if he be hurt on þe ri3t arme, 
bynde þe lift arme, & so forþ / The 
fiftenþe: as longe as þe pacient 
blediþ, make him to lie on þe hool 
partie, so þat þe partie þat blediþ 
be hi3est / The sixtenþe: if þat it 
|P_279b 
[\f. 148rb\] so be, þat þer be noon oþir help for 
to staunche þe blood, but þe fier, 
þanne make þi cauterie depe, þat 
þe escar be hid vndir þe lippis of 
þe wounde. And as in purpos of 
spiritual worchinge aftir men þat 
ben now, two þingis owen to be 
attendid aftir two maner of worchingis 
/ The firste is: for to staunche 
blood or þat it flowe; =&= þa=t= muste 
nedliche be doon in oon cause, þat 
is to seie: If þat a greet quarel be 
stikynge in a mannys brest ny3 
his herte, for þere is greet drede of 
hasti flowingis of blood. ffor if it 
so be þat it passe out of þat place 
faste, aftir þat tyme it schal neuere 
be staunchid wiþouten ende, and 
þerfore it is nessessarie to a surgian 
to kunne staunche it or þat it flowe. 
And þe maner of staunchinge is þis. 
Take þe quarel or what þing þat 
is lijk þer-to þat is in þe wounde, 
schal be left stille stikynge in þe 
wounde, vn-to þe pacient be schryuen 
& haue maad his deuice. And 
in þe meene tyme þer schal be ma=a=d 
manye plumaciolus of herden 
tow3, and wete it in hoot wiyn 
& expressid, & þer schal be ma=a=d holis 
in þe oþere .iiij. of þe plumaciolis 
in þe in myddil of hem, þat þe 
plumaciolis mowen passe doun 
vpon þe trees of þe quarel vn-to þe 
|P_280a 
[\f. 148va\] wounde by euene porcioun; and 
þanne a man schal holde faste doun 
þe plumaciolis aboute þe hole 
of þe wounde, and þanne þe 
surgian schal sudeynly drawe 
out þe quarel, and anoon ri3t 
þriste doun þe plumaciolus vpon 
þe wounde, þat þoru3 þe þristynge 
of þe plumaciolis, þe lippis 
of þe wounde mowen be 
closid togidere, and þanne þe blood 
schal not passen out; and holde 
þin hondis so stille longe tyme 
in quiet and reste, and þanne as 
softly as þou maist, leye aboue 
hem oþir plumaciolis þat ben 
not holid, as esily as þou maist, 
and þanne bynde it as wel & as 
sotilly as þou maist / The secunde 
maner of staunchinge of blood 
is þis. If it so be þat it be not 
staunchid, and þanne it blediþ 
wiþouten deperdicioun ouþir faste 
ouþir li3tly, and wheþir it blede 
ouþir softe: anoon streyne þe lippis 
of þe wounde togidere as euene 
as þou maist, and sewe the 
wounde craftily as þe comune 
maner is, & þanne leie vpon þi 
plumaciolis of tow3e wett in 
wiyn & expressid wel & craftily. 
And if it so be þat þe pacient be 
not 3itt staunchid, but þe blood 
passiþ out faste, di3te hym in þe 
|P_280b 
[\f. 148vb\] same maner, sauynge þa=t= þe wounde 
schal be sewid in þe maner þat skynneris 
sowen her furris. Ouþir ellis 
þe blood flowiþ out of þe wounde 
wiþ disperdicioun of þe substaunce, 
and þanne it is ouþir li3tly & soone 
staunchid wiþ plumaciolis as it is 
seid aforn; ouþir ellis þe blood passiþ 
out faste, and þanne þe plumaciolis 
schulen be wett in þis medicyn: 
R good frank-encense whit & gummous 
two parties, aloes j partie, & 
poudre hem sutilly; and take the 
heer of an hare, & brenne it smal to 
poudre, & take þerof as þou seest þa=t= 
good is; and tempere alle þese togidere 
wiþ þe white of an ey vn-to þe 
þickenesse of hony, and wete þi plumaciolis 
þerinne, and leye hem to 
þe wounde. And if þe blood passe 
out wiþ greet impetuous[{i{]te out of 
o place þat þou maist se, as out of 
a veyne, þanne holde þi fyngir 
vpon þat place þe mountaunce of 
an hour ouþir lengere if it be nede 
vn-to þe blood be coagulid. And if 
it staunche not in þis maner, sewe 
þe extremitees of þe veyne, ouþir 
þe arterie, or ellis bynde hem and 
cauterie hem wiþ an hoot yren. And 
if þou my3t not se þe place þat þe 
blood passiþ out off, leye on of þe 
medicyne aforseid. And if it wole 
not staunche in þis maner, þanne 
|P_281a 
[\f. 149ra\] cauterise þe superficie ouþir þe oppermore 
placis of þe veynes ouþir of 
þe arteries wiþ an hoot yren / Also 
an experiement þe which Maistir 
henri de amanda-villa vside, knelynge 
deuoutly on hise knees, þries 
seiynge: Lord ihesu crist y preie þee, 
helpe þi seruauntis þat þou bou3tist 
wiþ þi precious blood; gadere 
an herbe þat is clepid sangu=i=narie, 
wiþ v. pater noster & v. aue maria, 
and þanne staumpe þin herbe and 
leye it to þe wounde as þou woldist 
fille þe wounde. 
 
ANd as touchinge þe pr=i=ncipal 
& comune helynge of 
woundis as longe as þei ben newe, 
two þingis owen to be attendid. 
The firste is: in chesynge of þe 
medicyne. The secunde: how it 
owiþ to be leid to. And as for þe 
firste, we seien þat plumaciolis 
of hempen tow3e wett in good 
strong wiyn þe beste þat may 
be founde, & expressid, & as hoot 
as þe pacient may suffre & leid to 
þe wounde, suffisiþ. And as touchinge 
þe secunde: first for þe tyme 
þat þe wounde be wel clensid, þa=t= 
al maner þing be taken out, as if 
ony-þing be stickynge þerinne, 
þe lippis schulen be clenely ioyned 
togidere. And if þei nede to be sewid, 
þei schulen be sewid, & þanne 
|P_281b 
[\f. 149rb\] þe plumaciolis & þe pressuris of 
stuppis wett in wiyn, wi=t=h þe whiche 
plumaciolis þe wounde & þe 
parties abouten schal be baþid 
a litil while; & þanne þe plumaciolis 
schulen be expressid and leyd 
on þe wounde wiþ a litil þristing 
down, and eftsones wett a3en 
and expressid & þristid doun, and 
þus þou schalt doon þries or .iiij 
tymes; and þanne rectifie þe plumaciolis 
& þe pressuris, and leye 
þi plumaciolis on eiþir side of 
þe wounde for to ioyne þe lippis 
togidere, and þanne leye abouen 
þo plumaciol[{is{] oþere plumaciolis 
wett in wiyn and expressid as 
manye as þou seest þat good is; 
& leye aboue alle þo a brood plumaciol 
of tow3e, and drie, þat it 
mowe keuere alle þe toþere / As 
touchinge of þe byndyngis & þe 
sewyngis of woundis, two þingis 
owen to be attendid. ffirst 
aboute þe manere of byndyngis 
and þe sewyngis of woundis, 
two þingis owen to be attendid. 
ffirst aboute þe manere of 
byndyngis accidently / ffirst y 
wole schewen þingis þat ben general. 
The firste rule is: þat þe rollis 
ouþir þe boondis schal be clene 
and softe, and li3t & smoþe / The 
secunde rule: be wel war inas-miche 
|P_282a 
[\f. 149va\] as þou maist, þat þer be no seem 
ne no foldynge, neiþir silfegge in 
þe rolle þat mowe greue þe pacient. 
The þridde rule: if þe rolle 
muste be so long, þat it nede to 
be sewid in manye placis, alle 
þe grettiste parties of þe semes 
schal be alle on þe to side, þat þe 
smoþere side be leid twoward 
þe pacientis membre / The fourþe 
rule: þe rollis owen to be proporcioned 
in lenkþe & in brede 
of þe quantite ouþir gretnesse 
of þe membre; as to greete membris, 
brode rollis, and to litil 
membris, smale rollis. And to 
mene membris, meene rollis; wherfore 
a boond þat þe schuldre schal 
be bounden wiþ-al, schal be 
sixe ynche brood. And þe boond 
of þe þi3e þat þe þi3e schal be 
bounden wiþ-al, fyue ynche 
brood. And þe boond of þe legge, 
iiij. ynche brood. And þe boond 
of þe arme, þre ynche brood, & 
þere-abouten; and so forþ as þe 
membre is greet, ouþir smal & so forþ. 
/ The fifþe rule: an artificial byndynge 
owe to be comprehende sumwhat 
of boþe parties of þe wounde 
or of brekynge / The sixte 
rule: þe byndynge of þe wounde 
in as myche streyned euene in 
mesure, neiþir to faste neiþir to 
|P_282b 
[\f. 149vb\] softe / The seuenþe rule: euery wounde 
schal be strongere constreyned 
vpon þe wounde / The ei3tþe rule: 
If þat a wounde þat was bounden 
in þis maner by ony maner 
cause wexe ful of quytture, þanne 
þe parties þat ben abounde =te= þe wounde, 
schal be constreyned, and þe 
self wounde bounden more louse. 
/ The nynþe rule: woundis þat aken 
and þat ben empostymed, schal 
not be constreyned so myche as 
þe woundis afornseid / And it is 
to noten, þat in euery wounde, þe 
byndynge schal bigynne at þe 
place þat is woundid, and at þe 
partie þat is dependaunt, or ellis 
reisid vp, if it so be þat þer be ony 
siche in þe wounde, euermore drawynge 
and liftynge vp & reportynge 
him wiþ drau3te of þe rollere twoward 
þe toþir lippe; and þe roller 
schal be first wounden twoward 
þe body, or twoward þe partie þat 
þou dredist moost þe flowynge of 
humouris, wyndynge þe roller vp 
to þe parties þat ben =lien= aboute, wel fer 
of from þe wounde; and þanne þe 
surgian schal 3eue þe extremytee 
of þe rolle þat he haþ wounden to 
summan þat stondiþ aboute for to 
holde; and þanne schalt þou make 
þe toþir eende of þe rolle þat þou 
leftist vnbounden, or ellis adde anoþir 
|P_283a 
[\f. 150ra\] boond if þe firste be not longe ynow3, 
and rolle þe membre þerwiþ on þe 
toþir partie, & wynde it streitere vp 
on þe wounde þan on þe parties 
þat ben aboute þe wounde, & euere 
þe furþere þat þou wyndis fro the 
wounde, þe more relaxe þi rollere. 
And whanne þou hast doon, 3eue 
summan þe ende of þe rollere for to 
holde; and þanne siche anoþir roller 
as þe firste ouþir þe secunde schal 
be wounden vpon þe wounde, & þe 
parties aboute, ri3t as þou didist, 
first streynynge & relaxynge as it 
is aforeseid, to þe tyme þat þe extremitees 
of þat rolle come to þe 
extremitees of þe rolleris, þa=t= þou 
3af for to holde; and þanne sewe 
þe extremitees togidere as þou 
semest best. ffor euery byndynge 
schal constreyne in a meene, neiþir 
to softe, neiþir to harde, & þat is, 
þat it greue þe pacient sumdel, bu=t= 
not myche. And þe manere of losynge 
of woundis craftily: it is 
to witen, þat þe rolleris and þe 
plumaciolis & alle oþere þingis þat 
ben leid to þe wounde, schal be remeued 
in þe mooste esi maner þat 
a man may. And if if cleue ou3t, 
to moiste þe place wiþ hoot wiyn, 
baþid softly, & temperinge & assarynge 
esily vn-to þe tyme þat it mowe 
be remeved aweye wiþoute 
|P_283b 
[\f. 150rb\] violence. And if þat oþere of þe 
lippis of þe wounde be dependaunt, 
it schal first be remeved at þe parties 
þat ben dependaunt / And þer 
ben two þingis þat owen to be 
attendid in sewyngis of woundis. 
/ The firste is: how þat þe wounde 
schal be sewid / The secunde: how 
þe poyntis schulen be lousid / And 
of þe firste, þer ben .12. general rulis. 
/ The firste rule is: þat þe nedele 
þat þe wounde schal be sewid wi=t=h, 
schal be þre-squar and scharpe & of 
good stele & clene. And þe sidis of 
þe y3e schal be holowe / The secunde 
rule is: þat þe þred þa=t= þe wounde 
schal be sewid wiþ, schal be proporcioned 
to þe wounde, þat is to 
seie, sotil, meene, ouþir greet, aftir 
þe disposicioun of þe wounde, 
& þat it be euene wiþoute ony 
knotte and schort / The þridde 
rule: þe poyntis schulen be taken 
in a litil wounde wiþ a smal nedele 
& a smal þreed. And in a greet 
wounde, wiþ a greet nedele and 
a greet þreed / The fourþe: þe poyntis 
schulen be taken deppere ouþir 
lesse deep aftir þe quantite of þe 
wounde þat schal be sewid / The 
fifþe rule: euery sewynge schal 
constreyne in a meene, þat is to 
seye, vn-to þat þe pacient fele it 
sumwhat, but not greetly / The .6: 
|P_284a 
[\f. 150va\] bitwixe euery poynt owe comounly 
for to be þe space of an ynche. 
/ The seuenþe: and if two pointis 
suffisen not al-oonly for þe wounde, 
þanne euermore þe poyntis schulen 
be odde, but if þer be ony corner in 
þe wounde / The ei3tþe rule: þe 
sunnere þat þe wounde is sewid 
of þe newere þat þe wounde be, 
þe sunnere & þe bettere schal þe wounde 
be heelid / The nynþe rule: If 
þe wounde þat schal be sewid, be 
ony-þing alterat, þe sidis of the 
wounde schal be frodid wiþ the 
nedele, ouþir wiþ anoþir scharp 
þing, vn-to þe tyme þat it blede, 
or þat it be sewid / The tenþe rule: 
þe sewynge schal be wiþ a greet 
nedele & a greet þreed & þickere & 
deppere in þe woundes þe whiche 
þe lippis ben moost fer atwixe, 
oþir of woundis þat þat ben of 
lacertes, whos lippis ben not so 
myche drawen in sundre. fforwhi, 
a wounde þat is aftir þe brede of 
a lacerte, þe lacerte openeþ þe wounde 
more, wherfore it nediþ a more 
strongere & a deppere sewynge, but 
if þer be ony drede of þe puncture 
of þe sewynge / The enleuenþe 
rule: Þe sewynge of placis in þe face 
of noble personys and of pr=i=ncis, 
ou3te be doon ri3t sutilly, & aftir be 
sutilly heelid / The twelfþe: If a 
|P_284b 
[\f. 150vb\] wounde be sewid al-oonly for staunchinge 
of blood þat passiþ out wondirly 
faste, it schal be sewid as skynneris 
sewen her furris; ne it is no 
greet forse if ony-þing be bitwixe 
þe lippis in þe meene whilis oþerwise 
þan it owiþ to be, so þa=t= þe blood 
be staunchid. And whanne þe blood 
is staunchid, alle þe poyntis may be 
remeued & þe wounde opened. And 
if ony oþir þing be bitwixe þe lippis 
oþir þan þer owiþ to be, þanne 
at þe laste it mai be remeued / Also 
þis is a general rule, þat alle maner 
woundis in-as-myche as þei ben 
woundis, of þe whiche woundis, þe 
lippis ben fer asundre þe toon from 
þe toþir, þat þei mowe be drawen 
togidere, to whos aproximacioun, 
vnioun & retencioun, artificial byndynge 
suffisiþ to þe vnioun, & þe retencioun 
of þe byndynge of a wounde, & where 
þat þe lippis of þe wounde mai not 
be drawen togidere in no wise, sewynge 
profitiþ not. And as towchinge 
þe maner of sewynge of 
woundis, two þingis owen to be 
vndirstonden. The firste is: of ficchinge 
of þe poyntis. The secunde: 
of þe maner of prickynge yn / Of 
þe firste it is to witen, þat a surgian 
owiþ, aforn þat he sewe him, owiþ 
to biholde, wheþir þat a wounde þa=t= 
schal be sewid, be lenger þan an 
|P_285a 
[\f. 151ra\] ynche. And if it be so, ouþir þat it 
passe two ynchis, o poynt suffisiþ. 
And if it passe and come to þre ynchis 
& nomore, ij. poyntis ben nedeful. 
And if þe lenkþe of þe wounde 
passe þe forseid mesure, þanne make 
as manye poyntis as suffisen bi þe 
mesure & þe noumbre of ynchis aforseid. 
And þe maner of sewynge of a 
wounde in þe which is but oon point, 
schal euermore be in þe myddis, but 
if þe wounde be deppere in þe =to= partie 
þan in þe toþir, for þanne þe poynt 
schal decline to þat partie þa=t= is most 
depe. And if þre pointis suffisen and 
þer owen to be þre poyntis, the 
wounde schal be departid in þre parties, 
and þer schal first be a poynt 
in þe myddeward, and on eiþir side 
a poynt bitwixe þe firste poynt & 
þe extremitees of þe wounde. The 
maner of sewynge where þat þre 
poyntis suffisiþ not: ffirst make ij 
poyntis biside þe extremitees of þe 
wounde by þe space of an ynche, as 
it is aftir leyd; and þanne make þe 
þridde poynt in þe myddis of the 
wounde, and þanne in þe myddil 
space bitwixe þe poynt þat is in þe 
myddis of þe wounde & þe tothere 
poyntis aforseid on eiþir side. Take 
a poynt ouþir a sticche, and so þer be 
fyue sticchis, and take þi poyntis 
so forþ vn-to þe tyme þat þer be bu=t= 
|P_285b 
[\f. 151rb\] þe space of an ynche bitwixe euery 
two poyntis. The maner of takynge 
of sticchis is þis. ffirst, 
whanne þat þi wounde is maad 
clene of al maner þing þat is not 
naturel, and þe lippis be sett togidere 
as þei were naturaly in-as-myche 
as it is possible, þere þat 
þou wolt take þi sticche, þe ferþere 
lippe schal be holden vp wiþ a 
gos feþere, ouþir wiþ an instrument 
ma=a=d in þe maner of þe tuel of a gos 
penne, þat þe nedele may entre in-to 
þe chanel of þe instrument þat 
þou holdist vp þe lippis wiþ-al; 
and þanne putte yn þi nedele þorou3 
boþe lippis of þe wounde in-to 
þe tuelle, as soone as þo=u= maist 
wiþ good avisement, vnto þe tyme 
þat þou se it entre in-to þe chanel 
of þin instrument, & þanne drawe 
forþ þi nedele and þe þreed to þa=t= 
it suffise; & þanne bynde þi þreed 
not to softe neiþir to faste wi=t=h two 
reuoluciouns, & þanne make þe 
þridde knotte aboue þo two. And 
þanne kutte þi þreed neiþir to schorte 
neiþir to longe, & so in þe same 
maner, make as manye pointis 
as ben necessarie in þe wounde. 
And two =þingis= owen to be considerid 
in lowsynges of þe sticchis. The 
firste is tyme of þe remeuyngis. 
The secunde is of þe maner of remevyng. 
|P_286a 
[\f. 151va\] Of þe firste it is for to wyte þat 
diuers woundis ben sewid for diuers 
causis or diuers intenciouns. fforwhi, 
summe woundis ben sewid pr=i=ncipaly 
by-cause of her vnioun and 
in-carnacioun, and in these woundis 
the sewynge schal not be lowsid 
in-to þe tyme þat þei be fleischid, 
but if þei be in þese casis. The firste 
is: if þou be in doute þat þe fleisch 
of þe sticchis wolen breke afore þe 
incarnacioun. The secunde: whanne 
þat quytture is closid in þe wounde 
by ony errour. The þridde: if the 
wounde bigynne to ake strongly. 
The toþir is taken al-oonly for sum 
maner of nei3inge nere, al yf the 
lippis of þe wounde moun not be 
brou3t al togidere, as in þo woundis, 
þat sumdel of þe substaunce is 
lost. And also in þo woundis þat 
nature wole putte out ony-þing, 
as of scheueris of bonys ony siche. 
Wherfore in þese woundis, al the 
sewynge schal be lowsid, or ellis in 
partie, aforne þat þe wounde be 
fleischid, by-cause þat þe lippis þat 
ben gaderid togidere by sewynge 
mowe be holden togidere with 
byndynge, wiþoute ony sewynge. 
Ne we schal not willen þat þese 
laste woundis be fleischid, al if it 
were possible, vn-to þe tyme þat 
þe sewynge be lowsid. And othere 
|P_286b 
[\f. 151vb\] ben sewid al-oonly for staunchynge 
of blood, and in þese woundis þe 
sticchis schulen be lowsid al-so soone 
as þou art sure þat þe blood is fully 
staunchid. And þis is þe maner 
of þe lowsynge of þe sticchis: schere 
þi þreed atweyne euene by þe knotte 
wiþ þi scheris, & þanne putte yn 
sutilly sum round þing bitwixe þe 
fleisch and þe þrede & so kutte in sundre 
þe þrede / And sumtyme is nedeful 
to voyden hem þat ben woundid, 
oþirwhile wiþ drinkis, & sumtyme 
wiþ latyngis of blood; so þat þo 
men owen to be laten blood þat ben 
3onge, and þat ben of hoot complexioun 
and drie or moist, in þe whiche 
blood aboundiþ al-oonly, oþir blood 
wiþ colere; þat be fulle replete of yuele 
humouris & in hoot tyme; þat 
were wont to be leten blood & be 
longe forborn it; þat haue a greet 
wounde þoru3 kuttynge, ouþir a 
litil wounde wiþ a greet brusure, of 
þe whiche woundis blood ys not 
passid out competently, And in hem 
þat þe humouris be sterid, and in 
flowynge; and oþir siche þe whiche 
a surgian may se and knowe 
wel ynow3. And þo þat haue condiciouns 
contrarie to þese, schal not 
be leten blood, þat is to seie þo þa=t= 
ben woundid to whom ventusynge 
is good, & þo ben þei þat ventusynge 
|P_287a 
[\f. 152ra\] is good fore / ffor after vniuersal 
euacuaciouns, þe blood dwelliþ aboue 
þe wounde blak & engrosid, 
þe which may not be resolued ouþir 
wastid by oþir medicynes ouþir 
plastris; and also þo þat ben ri3t feble, 
þat moun not be leten blood, euacuacioun 
wiþ watir-lechis is good 
for hem; and þe maner of latynge 
blood of þe forseid, may be doon in 
double maner, ouþir for diuersite 
of humouris þat ben 3itt flowyng 
or of humouris þat ben fallen to þe 
wounde; and if it be to þe firste intencioun, 
þe pacient schal be leten 
blood of sum veyne þat turneþ þe 
humouris a-weye to þe forþere partie, 
as þe lyuere-veyne in respite of 
a wounde þat is in þe heed on the 
same partie. And yf it be for to voyden 
þe humouris þat ben flowid, 
if it so be þat þei flowe nomore, 
neiþir akiþ, ne reednesse, neiþir 
swellynge encrese nomore, but stondiþ 
or bigynneþ to wexe lesse, þanne 
þe pacient schal be leten blood of þe 
veyne þat voidiþ þe matere þat 
is conioyned to þe wounde, as ys 
þe Cephalica of þe arme, if þe wounde 
be in þe heed of þe same partie, & 
so of othere. But euacuacioun wiþ 
ventusis and watir-lechis is able to 
hem þat ben feble, children & olde 
men. And yf þe humouris be 3itt flowynge, 
|P_287b 
[\f. 152rb\] it schal be doon by diuersioun, 
in þe same manere fully 
þat þe pacient schulde be leten blood 
if þat he were strong / And as 
touchinge euacuacioun by medicyn 
laxatif, two þingis owen to be 
vndirstonden. ffirst: to whom it 
is good. The secunde: how þat it 
schal be doon. And to oure purpos, 
laxatyues ben gode to men þat 
ben woundid þat haue þe ydropesie, 
ouþir to men þat ben replete, 
ful of yuele humouris and oþere siche, 
in þe whiche ony oþir humour 
oþir þan blood superhaboundiþ, as 
fleume, Coler, and Malancolye; and 
þe maner for þese men craftily is 
tretid of auctouris of ffisik sufficiently. 
And as touchinge euacuacioun 
boþe wiþ bloodlast and wiþ 
medicyne laxatif, it is to witen þa=t= 
it is for hem þat ben woundid þa=t= 
þe humouris abounden in euenly. 
As yf alle þe humouris ben aboundaunt, 
and þei moun be voydid by 
blood ouþir by laxatif, if þat laxatif 
suffise not, þei schal be pu=r=gid 
aftir wiþ bloodlast. But of the 
ordre which schal go aforn, blood-last 
or laxatyf: It is first for to 
seen wheþir þe humouris þat schal 
be voydid be medlid wiþ blood or 
not. And yf it so be þat þe humou=r=is 
be medlid wiþ blood, bloodlast 
|P_288a 
[\f. 152va\] schal go bifore. And if it be not so, 
þat þei ben to hoot or to cold; if þer 
be more heete þan cold, bloodlast 
schal go aforn. And if þei ben more 
cold, þanne is a good strong laxatif, 
ouþir a feble, good. And yf the 
laxatif be strong, bloodlast schal 
go aforne, and aftirward þe laxatif. 
And if þe laxatif be feble, it sch=a=l 
go aforn, & blood-last aftir / Ther 
ben .iiij. þingis þat schal be vndirstonden 
in 3euynge of drynkis to 
men þat ben woundid / The firste: 
how þe drinke schal be 3euen. And 
as touchinge þe firste, it is to wite, 
þat men in old tyme 3auen drinkis 
in-differently to men þat weren 
woundid. But tederik 3af summen 
drinke, & summen noon. But men þa=t= 
ben now 3euen no drinkis / The 
secunde is schewid in þe practike 
of olde worcheris, & in þe practikis 
of tederikis / The þridde cause, whi 
þat olde men 3af alle men drinkis, 
But tederik oonly to summen, schal 
be schewid in þe declaraciouns; and 
also boþe þe maner of olde men 
& of Tederik schal be schewid in þe 
firste chapitre of woundis of the 
heed / And as touchinge dietyng 
in comoun curacioun of woundis, ij. 
þingis owen to be vndirstonden. 
The firste: what þing schal be 3euen. 
The secunde: what schal be 
|P_288b 
[\f. 152vb\] forgoon / And as touchinge þe firste, 
it is to wite, þat þe breed schal be of 
good wheete, menely decate, & furmentid, 
neiþir old ne freisch, but as it were 
þre daies old; and hise metis schulen 
be sutil and tendre & digestible, & þat 
þei wole engendre myche good blood 
and drie; alle, if þei be litil in quantite, 
as hennys, chapouns, chikenes, kidis, 
weþeris, fesaunt, partrichis, smale 
briddis whiche smale briddis þat 
dwellen in þe feeld, and eyren of hennys 
decocte wiþ her schellis; and alle 
þese ben bettere rostid þan soden, 
But þat ouermoste cruste þat is as 
it were brent be taken aweye. The 
wiyn, schal be þe beste þat may be 
founden, subrufe, ouþir white, sutil, 
wel-smellynge, delitable for to drinke, 
neiþir to strong neiþir to feble. 
And as touchinge þe quantite of 
etynge and drinkynge: ffirst in general 
it is to wite, þat boþe a man 
schal and may ete twies so myche 
at morn as at euen. And as towchinge 
etynge in special it is to witen, 
þat he schal not eten as myche 
as he was wont to do in tyme of 
hele. And he schal ete as myche or 
more of fleisch þan of breed, if þat 
he may. Ne he schal not on no wise 
ete ynow3, but leue an appetit in-to 
þe tyme þat þe flowynge of the 
humouris & akþe be sesid, & in-to þat 
|P_289a 
[\f. 153ra\] he be siker of hoot empostymes; & fro 
þe tyme þat he be sikir, þanne he schal 
ete more and more, litil and litil vn-to 
þe tyme þat he mowe ete as myche 
as he my3te in tyme of heele. But 
it is more to drede of þe quantite of 
wiyn, for þerinne þei failen moost 
þat ben woundid; wherfore þe lesse 
þat þe quantite be, þe bettere may 
it be 3euen; neþeles it muste be 3euen 
in mesure, as at þe mete in þe mornynge 
a chopine of paris, and þa=t= is 
as it were iij. smale verris skilfulli 
ful, and at euen schal be 3euen half 
a chopine, or ellis a mesurable virrefulle, 
and so forþ. And if þe pacient 
þriste out of mesure, a man may resonably 
graunten him a drau3te wi=t=h 
tostid breed. As touchinge þe tyme, 
þei schulen ete twies on þe day, aboute 
pr=i=me, & aboute euensong-tyme, 
and first he schal ete a good qu=a=ntite, 
& þanne drinke, and so forþ. 
 
/ And as touchinge metis þat schulen 
not be eten, but euermore eschewid 
til a man be hool, þat is to 
seye, þat be greet and indigestible: 
as beef, goos, hare, ne no fleisch potage 
and oþere siche, and al þingis þa=t= 
engendren roten blood and moist, 
& yuele, and al maner fisch, and alle 
maner fruitis, and al maner potage, 
as pesen, almaunde-mylk, gruel, ptisanne, 
wortis, & oþere siche. And as 
|P_289b 
[\f. 153rb\] touchinge wiyn, it is for to eschewe 
watri wynes as of fraunce, & 
al maner violent wiyn, and greet 
wiyn & strong. But two þingis 
þat schal be eschewid, & grauntid 
in caas, is broth of a chiken, and þa=t= 
it be of 3elkis of eyren & wiyn & 
watir soden togidere, and þat is 
grauntid, but oonly for to wy=e=te 
yn his breed, and not for to soupe; 
and also þe iuys of þe forseid fleisch 
as beef &c, al-oonly be grauntid 
for to moisten in his breed, & not 
for to soupe, and not but whanne 
þe pacient may ete no drie breed; 
& þe quantite schal be augmentid 
litil and litil, and not so sudeynly, 
or ellis amenusid as þe surgian 
seeþ þat nede ys / And as towchinge 
preseruaciouns and curyngis 
of discrasyngis and empostymes 
and oþere siche þat happen to falle 
to woundis, two þingis owen to 
be vndirstonden. The firste is: of 
þe maner of preseruynge, and of 
þe maner of eschewynge þe causis 
þat enducen siche maner accidentis 
in woundis. The secunde: 
how þat a man schal knowe þe 
tokenes þat bitokeneþ sich a maner 
accidence in woundis. And as 
of þe firste, þer ben ij. general rulis. 
The firste is: þat it is more sikir to 
a3enstonde an hoot empostyme afore 
|P_290a 
[\f. 153va\] þat he bigynne þan for to do ony 
remedies to him aftir þat he be fully 
empostymed. The secunde rule 
is: =Þ=at if þese .vj. general rulis þa=t= 
folowen be wele kepid, þat no-þing 
be for3eten of þingis þat may befalle, 
neiþir of þe surgian, ne of 
þe pacient, ne of hem þat ben aboute 
þe pacient, þer schal noon of þese 
accidentis falle / And as of þe 
secunde, of knowynge & of þe maner 
to eschewe siche maner accidentis 
in woundis: Ther ben a3en .vij. 
general rulis. The firste rule is, 
þat in-as-myche as it is possible, 
to greet replecioun muste be schewid. 
The secunde: to myche traueyle of 
al þe body, and namely of þe membre 
þat is woundid, muste be eschewid. 
The þridde: to myche hongingis 
of þe membre, and akþe also, 
schal be eschewid. The fourþe rule: 
a man muste also be war, þat þe 
membre þat is woundid be not to 
myche constreyned, oþirwise þan it 
owiþ to be. The fifþe also: constipacioun 
of a mannys wombe, muste 
be eschewid. The sixte: þe blood 
schal be laten out mesurably aftir 
þe entencioun of þe auctouris. The 
seuenþe: if ony cause go afore þe 
discrasynge þat is to come or ony 
oþir of þe forseid accidentis, it may 
be reducid to summe of þe causis of þe 
|P_290b 
[\f. 153vb\] forseid accidentis. And as touchinge 
þe knowynge of signys þat goon 
afore þe bigynnynge of discrasynge 
ouþir apostemacioun in woundis, 
it is to wite, þat þer ben manye: as 
sumdel liquide, aquosite subrufe 
ouþir redisch, as watir þat fleisch 
is waischen ynne, passynge out 
of þe wounde, akþe, reednesse, swellynge, 
and oþere siche. But as soone 
as þei ben feble and bigynnen, þei 
musten be a3enstonden, þat þei augmente 
not and falle a discrasioun 
ouþir an empostyme, & be confermed 
in þe wounde. And where þat 
euere quytture be engendrid in notable 
quantite, þere muste be introducid 
a feuere, as it schewiþ by þe 
auctorite of ypocras in þe firste particle 
of þe anfforisme, þat seiþ: Akþe 
& feueris fallen aboute generacioun 
of feueris; he is not al sikere of his 
owne skyn, and þat namely if the 
feuere laste and turne in-to putridnesse; 
of þe whiche signys, if alle 
oþere, summe fallen as it is aforseid, 
anoon sette remedie þerinne. And 
as touchinge þe cure of þe forseid accidentis 
aftir þat þei be introducid 
in a wounde by ony maner cause, 
two þingis schal be vndirstonden. 
/ ffirst summe þingis þat ben gen[{er{]al, 
& siþen summe þingis þat ben special. 
And in þe firste þer ix general rulis. 
|P_291a 
[\f. 154ra\] The firste rule is: þat if þe membre 
þat is woundid be discrasid or 
empostymed, or for ony oþir of þe 
forseid accidentis happen, þe pacient 
muste kepen him fro traueile, & þat 
namely of þe membre þat is hurt. 
/ The secunde is: þat his diete schal 
be sotilid / The þridde is: If ony of 
þese þingis aforseid happen, yt is 
necessarie to him to haue euacuacioun 
as it is schewid aforn / The .iiij. 
rule is: as ofte-tymes as ony of þese 
happen, wheþir þat it be oon accident 
of þe wounde, ony mo, anoon 
leeue þe cure, & take al-oonly hede 
to þe cure of þe accident / The .5: 
as longe as oon accident of þe accidentis 
lasten in þe wounde or aboute 
þe wounde, a man schal neuere turne 
a3en to þe cure of þe wounde, al 
if it were so wiþ oide / The sixte: 
as soone as siche maner accidentis 
ben staunchid, anoon þe surgian 
schal turne a3en to þe curacioun of 
þe wounde / The seuenþe rule: 
If þat mo accidentis þan oon as 
ben afore ben in a wounde, þe wounde 
is þanne clepid compound. And 
þerfore in heelynge of siche woundis, 
þe cure muste be diuersid / The 
ei3tþe rule: as ben compound wiþ 
a wounde, it askiþ as manye accidentis 
to þe helynge þerof, But if 
summe of hem or alle acorden in oon 
|P_291b 
[\f. 154rb\] maner helynge, as discrasyngis 
and empostyme þat 3eueþ 3itt no 
quytture and akþe, þe which schal 
be heelid wiþ o manere of cure. 
/ The nynþe rule: fro þe tyme 
þat it may not be repercussid neiþir 
resolued, ne defendid, ne noon oþir 
maner, but þat quytture be engendrid 
as aboute þe wounde, it schal 
be dressid and drawen to þe wounde, 
& þe wounde clensid if it be possible. 
And if it may not be, þe empostyme 
schal be opened biside 
þe wounde in þe place þa=t= is moost 
dependaunt or þat is moost maturid, 
which obseruacioun of þe 
rulis þat schal be obserued, the 
which schal folowen in þe chapitre 
of helynge of enpostymes. And 
as touchinge þe helynge of siche 
maner accidentis in special, þa=t= it 
be seen more cleerly, I schal putte 
an ensaumple / A wounde ys 
compowned and holow with 
deperdicioun of substaunce of þe fleisch, 
& þe wounde is alterat, discrasid, 
& empostymed wiþoute quyttu=r=e 
or wiþ quytture, and þerwiþ al 
þe pacient feliþ greet akþe; þe 
akþe schal be abatid boþe here 
& in euery oþir place, & with þe 
same medicyne schal alteracioun, 
discrasynge & empostyme þat 
quytturiþ not, be sesid, and þat 
|P_292a 
[\f. 154va\] in two maneris: as by euacuacioun 
as it is tretid aforn, & bi medicyn 
leyd aboute þe sore & on þe sore; to 
which purpos, oon emplastre suffisiþ, 
þat is maad of malowis in 
þis maner: Take al-oonly þe leef 
& þe tailis of malowis, & seþe hem 
in watir as wel as þei schulden 
be eten; þanne lete hem wexe cold 
& clense hem and and schere hem 
smale as þou woldist do wortis; 
and whanne þou hast soden hem, 
medle hem wiþ wiyn, þa=t= þe wiyn 
swymme aboue, and boile hem at þe 
fier a good boilynge & euermore 
stire wel, and þanne adde þerto 
and encorpore þerwiþ bran poudre 
and sarse it, to þat it be so þicke þa=t= 
þe wiyn flowe not. And þat is þe 
maner of applicacioun of þis medicyne: 
it schal be spred abrood þicke 
vpon a clooþ, þat it may comprehende 
þe wounde, & þe parties 
þat lien aboute þe wounde wel 
fer off; and it schal be leid skilfully 
hoot, wiþ a smal plumaciole 
of stupis wet in wiyn leid bytwixe. 
And if þe empostyme herwiþ 
3eue quytture in þe wounde, 
þe wounde schal be clensid wiþ 
pressuris and crafti byndinge 
& waischinge wiþ hoot wiyn; & 
clense þe wounde wiþ hempen 
tow3 or carpie, or wiþ oþere mundificatif 
|P_292b 
[\f. 154vb\] medicyns, & wiþ stronge 
maner of mundificatiues if it be nede; 
and þanne þat, þat lackiþ schal 
be regendrid & þe concauite fillid 
wiþ fleisch, and þis schal be doon 
in caas þat þe concauitee be founden 
in þe wounde; and þe pacient schal 
be dietid as it is aforeseid in þe nexte 
chapitre / ffor to enducen skyn in 
woundis two þingis schal be vndirstonde, 
and þat: first for to make fair 
sotil cicatrisis. The secunde: for to 
make hem þat ben foule, fairer. And 
as touchinge þe firste, it is to noten, 
þat þer ben summe woundis þat mowe 
be sufficiently gaderid togidere 
& holden togidere wiþ sem=w=ynge & 
byndynge / And þer ben oþere woundis 
þat in þe bigynnynge þe lippis be 
not gaderid togidere, neiþir holden 
togidere. And neþeles þei my3ten 
at þe firste be bounden and holden 
togidere, but her lippis be leten passe 
abrood & departe, & þerfore þer 
ben leten growe bitwixe þe lippis 
fleisch þat passiþ out, and sumtyme 
þat passiþ not out, superflue and 
yuele; & neþeles þe wounde was 
wiþ depardicioun out of substaunce. 
And þer beþ oþir woundis þat þe 
lippis may not be gaderid togidere 
neiþir holde togidere, but þo be wi=t=h 
deperdicioun of substaunce, & þer ys 
noon yuele fleisch in hem. And þer 
|P_293a 
[\f. 155ra\] ben oþere wiþ deperdicioun of substaunce 
in þe which yuele fleisch 
growiþ, schewynge wiþouten and 
excedynge. And aftir þese woundis 
be different atwixe hem, diuers 
cicatrisis muste be enducid in hem. And 
aboute þe maner of endusynge faire 
cicatrisis, The firste is þis: þat if 
þe to lippe of þe wounde be not 
euene wiþ þe toþir, pressuris þat ben 
proporcionat to þe wounde schal be 
leyd on þe wounde & constreyned 
and contynued vn-to þe tyme þat 
þei be maad euene / The .2. manere 
is þis: Putte sum round instrument 
bitwixe þe lippis & reise vp þa=t= partie 
þat is dispressid, or ellis þat, þa=t= is 
reisid, þriste it doun a3en softly if þo=u= 
may, vn-to þe tyme þat þei be alle 
euene. As touchinge þe re=me=uynge 
of þe sticchis for to make a fair cicatrice: 
þe sticchis schal be remeued 
afore þat þei kutte þe fleisch, ne 
cicatri3e seem not as it were a cros. 
And as touchinge þe maner of cicatrisynge 
where þat þe fleisch is 
superflue, it is to wite þat superflue 
fleisch be consumed as it schal 
be tau3t here-aftirward wiþ vnguen=to= 
viridi & carpie, & so it schal haue a 
sotil cicatrice. And wh=a=nne þe fleisch 
þat is superflue is wastid, þe lippis 
schulen be gaderid togideris 
|P_293b 
[\f. 155rb\] litil and litil wiþ pressuris and 
byndyngis to þei ben euene. And 
þe maner of endusynge cicatricis 
in woundis in þe þridde maner 
where þer is deperdicioun of substaunce, 
but neþeles þer is noon 
yuele fleisch: þou must first or þa=t= [{þ{]e 
fleisch be growen vp, putte o 
while in þe wounde vnguentu=m= viride 
& anoþir while carpie, & so it schal 
best be cicatrisid. And þe maner 
of endusynge cicatrise in þe fourþe 
maner as in woundis, is þat 
þe fleisch þat is yuele & superflue 
& growinge wiþoute þe lippis, 
muste be corrodid by contynuel 
apposicioun of vnguentu=m= viride, to þe 
tyme þat al þe fleisch þat is superflue 
be consumed; and þanne 
it schal be heelid oon while wi=t=h 
vnguentu=m= viride, & anoþir while wi=t=h 
carpie as it is aforseid / Vnguentu=m= viride 
is ma=a=d on þis maner: +R viride 
eris, +o .j, & encorpore it wiþ ij. +o 
of dewte, & make it strongere 
or feblere to þi purpos, addynge 
yn oon, & wiþdrawinge in anoþir 
as þou þinkist þat good is. 
And if þou wolt rectifie cicatr=i=cis 
þat ben introducid in a wounde: 
ffirst aboute þe rectifiynges 
of hem þat ben newe, þei moun 
be rectified by processe of tyme, 
|P_294a 
[\f. 155va\] wiþ help as wiþ leiynge vpon 
hem litargirum nutritum al-oonly, 
or diaquiloun, sourdow3, and þe 
fatnesse of a doke, or ech bi ytsilf 
aloone, or ellis alle medlid 
togideris. But þo þat ben newe 
and greete, schulen be amendid 
wiþ anoyntyngis of oyle of 
bawme, leeuynge it on contynuely 
and longe. And aftir þe 
anoyntynge of þe oyle, thow 
schal leye on sum siroine þat is 
good for þe same. The secunde: 
as touchinge þe helynge of olde 
cicatricis þat ben not sutil al if 
þei ben olde, þei may be amendid. 
Thanne it is to wite, þat þe 
cicatrice is ouþir greet & newe, 
or ellis greet and olde and foul; 
and þanne þat, þat is greet and 
superflue, schal be corrodid wi=t=h 
corrosif, or ellis cauteri3id wiþ 
gold hette, & procurid wiþ fatnesse 
of a doke, vnto þe escar falle; & 
þanne it schal be heelid wiþ þe 
grese of an henne & wi=t=h mastice. 
 
Of woundis of senewis. 
ANd as touchinge the cure of 
woundis of senewis, 
at ouer þese þingis aforeseid as 
aftir þe comoun helynge of woundis: 
ffirst I wole write ix. general 
rulis. The firste: þe crampe is 
|P_294b 
[\f. 155vb\] a wondir viscous accident, And 
oþirwhile distriere of natu=r=el membris 
wiþouten ende, and 
oþirwhile sleeþ, þat folowiþ ofte-tymes 
by-cause of sum maner errou=r= 
þe woundis of senewis, is introducid 
in hem by-cause of cold ouþir 
of rotingis or of akþe. And the 
crampe ne is forþermore introducid 
in fleischi woundis, wherfore 
summe þingis ben sumtyme 
necessarie to þe cure of woundis 
of þe neruis, þat ben not necessarie 
in curacioun of oþere 
fleischly woundis; & þerfore it is 
nedeful þat a surgian be more ententif 
and bisi a-boute woundis 
of senewis. The secunde rule is 
þis: þat no maner medicyne þat 
is cold, schal be putt in woundis 
of senewis, wheþir þat þei ben alterat 
or empostymed, wheþir þat 
þe empostyme be hoot or cold; neþeles 
sumtyme a cold medicyne 
potencia, þat is to seie in my3t, bu=t= 
in acto is hoot, oþirwhile leid to 
hoot empostymes of þe 3erde as 
herisipila. The þridde rule is þis: 
þat neiþir medicyne neiþir tent 
schal fully touche þe senewe þat 
is hurt, but if it be wiyn or oile 
þat is metigatif þat it be hoot in 
dede. The fourþe rule of woundis 
|P_295a 
[\f. 156ra\] of senewis & oþere siche, as cordis, 
brawnys & oþere, ben more akynge 
þan oþere woundis, & þerfore cold & 
akþe & incarseracioun of quitture 
ben moost noioust to hem, and 
alþer-moost to senewis, & þanne 
to cordis, & þanne to brawnys, & 
so by ordre aftir þat þei be moost 
noie to þe senewe. And þerfore 
a surgian owiþ to be moost ententif 
in prohibicioun of þe þingis aforseid, 
and also in curacioun of hem. 
The fifþe rule is þis: þat þe senewis 
schal neuere be pr=i=ckid while 
þe wounde is in sewinge. The 
sixte rule is þis: þat no maner medicyne 
þat is putrefactif, schal be 
leid to senewis þat ben kutt, or to 
corde, or brawn, or ligament, neiþir 
hoot watir, for as alle auctouris 
seien, it is putrefactiue. The seuenþe 
rule is þis: þat what tyme þat 
senewis schulen be preparat, or cordis &c, 
þei schulen be preparat bi þe fier, and 
what þat euere be leid to hem, it 
schal be hette. The ei3tþe rule ys 
sumwhat dependaunt of þe rulis afore-seid, 
& is þis: þat alle manere 
of medicyns þat schal be putt to 
woundis of senewis & oþere siche 
schal be hoot & not cold, drie and 
not moist, temperat & not ouerpasssynge, 
sutil in substaunce, & not 
|P_295b 
[\f. 156rb\] ouer-groce substaunce, & of greet 
attraccioun & not opilatiue id est stopping. 
The .ix. rule is: þat in alle maner 
of causis of neruis whereso it be 
dredynge of strong akþe, wheþir 
þat it be, or þat it be to come, þe 
pacient schal be anoyntid wiþ an 
oile þat is metigatif, warmed: aboute 
þe necke & þe heed bihinde, 
if þe lesioun of þe senewis be aboue; 
& if þe lesioun of þe senewis be 
bineþe, þe pacient schal be anoyntid 
wiþ þe same metigatif in the 
grinde & þere-aboute. And as for 
particuler curacioun of senewis: 
ffirst I wole trete of a wounde of 
a senewe kutt wiþoute empostyme 
if þe senewe be kutt aftir þe brede, 
wheþir þe senewe be al kutt or 
sum partie þerof. Therfore it is 
to wite, þat aftir men þat ben now, 
þat þe wounde of þe fleisch schal 
be sewid, so þat þe senewe be ny3 
hid in no maner neiþir prickid, 
& þe endis of þe senewe schal be 
brou3t togidere in-as-myche as 
it is possible. & þanne þer schal be 
maad two ligaturis proporcional 
wiþ pressuris & boondis vpon þe 
two lippis of þe woundis, ech a 
boond bi him-silf on eiþir lippe, 
& þei schal wel be constreyned þa=t= 
þei holde þe extremitees of þe 
|P_296a 
[\f. 156va\] senewis, þat þe toon departe not 
fro þe toþir. And if it be newe, sewe 
þe ligaturis þat passen aboue 
vpon þe wounde, and þanne þe 
þridde ligature schal be bounden 
aboue þe toþir wiþ wiyn & stupis 
& plagellis as it is aforseid, & þe 
preparacioun schal be deferrid in-as-myche 
as it may. And þanne whanne 
it schal be preparat, þe greete ligature 
þat is last bounden schal be lowsid, 
& þe wounde schal be di3t wi=t=h 
wiyn and stupis / And as towchinge 
þe curacioun of alle maner 
of woundis & senewis fro þe tyme 
þat þei mowen be curid wiþ 
wiyn & stupis, & þe emplastre of 
malowis aforseid, puttynge noon 
oþir þing wiþinne þe wounde wi=t=houte, 
or ellis þe alteracioun of þe 
wounde is rectified wiþ hem: and 
þanne þe wounde schal be fleischid 
as it is aforeseid in þe chapitre of 
discracioun of woundis / And as 
touchinge þe cure of puncture of 
senewis: ffirst I wole treten of þe 
cure of large puncturis þat ben not 
empostymed; þere schal be putt 
in þe wounde oilis þat ben metigatif, 
as comoun oile, oile de oliue, 
oile of rosis, & oile of lilie, and þat 
namely in ri3t moist bodies, as 
wommen, children, & ri3t olde men. 
|P_296b 
[\f. 156vb\] But medicyns þat ben preparatif, and 
more hoot and more sutil, schal be 
putt in drie bodies, as þe oilis aforseid, 
wiþ admixtioun of Euforbium, 
sulphur, Castorium, oppoponak, serapinum, 
& oþere siche; and medicyns 
þat ben bitwixe two schal be leid 
in þe woundis of meene bodies. 
And also whit terbentyne warme 
leid bitwixe two cloþis schal be 
leid to þe woundis of meene bodies, 
and oþere siche, as sourdow3, 
& þerto putte a litil Euforbium or serapinum, 
& þat in litil quantite, but 
þe same schal be leid in drie bodies 
in grettere quantite. And þo=u= muste 
be war in-as-miche as it is possible 
þat þe hole of þe wounde be not 
stoppid wiþ no quitture ne wiþ no 
rotnesse. And whanne þe punctu=r=is 
þat ben empostymed, ben open, þanne 
þer schal be putt yn oylis þat ben 
mitigatif, as oile of rosis & oþere siche, 
& þere schal be leid an Emplastre aboue 
of barly-flour, rie-flour, and 
flour of orobi decocte wiþ lie / And 
as touchinge a pu[{n{]cture of a nerue 
þat is closid & akynge: ffirst it schal 
be opened wiþ an hoot yren , þristynge 
doun þe yren in as myche as 
it is possible to þat þe senewe be 
cauterisid, and þanne þe medicyns aforseid 
leid þerto, wiþ þe plastre aforeseid. 
|P_297a 
[\f. 157ra\] And if þou haue ony drede 
of þe spasme, do aftir þe techinge of 
þe chapitre of spasme, as I schal telle 
here-aftirward , &c. 
 
/ The cure of woundis of þe heed. 
[{A{]Nd as touchinge þe cure 
of woundis of þe heed wi=t=h 
brekynge of þe brayn-panne or 
wiþoute þe þe brekynge of the 
brayn-panne: ffirst two þingis 
owen to be attendid / The firste 
is: aboute cure of woundis in þe 
whiche þe brayn-panne is no=t= hurt. 
/ The secunde is: touchinge þe 
cure of þe brayn-panne whanne 
þat it is hurt / ffirst I wole trete 
of þe cure of newe freisch woundis, 
& aftir of olde woundis. As 
touchinge þe firste: al-þing þa=t= is 
bitwixe þe lippis oþir þan þer owi=t=h 
to be, schal be taken out, & close þe 
lippis of þe wounde, & sewe hem yf 
it be nede; and =if= it be not, binde hem 
& hele hem wiþ wiyn and stupis 
& pressuris & plagellis & artificial 
byndynge, as it is aforeseid in þe 
chapitre of comoun cure of woundis. 
/ And as touchinge þe cure fro þe 
tyme þat þe wounde be hool, yt 
suffisiþ þat is seid aforn, where þa=t= 
þe maner of preseruacioun of an hoot 
empostyme; and of þe accidentis þat 
fallen in a wounde , be tretid in þe 
|P_297b 
[\f. 157rb\] chapitre of comoun curacioun of 
woundis. And as touchinge þe 
secunde, þat is to seie, of þe cure 
where þe brayn-panne is hurt: 
if þat it passe not al-þing out þe 
brayn-panne yn twowardis þe 
braynys, it schal be helid in þe same 
maner as it is aforseid of oþere 
woundis. And if þe wounde be 
peersinge þoru3 þe brayn-panne , 
wheþir þat it be wiþ brekynge & 
wiþ wounde of þe panniclis of 
þe brayn or noon, two þingis 
schulen be attendid. The firste is: 
aftir þe cure of "tederik" hewe and 
Tederik, þat is doon wiþ wiyn & 
stupis; and wiþ a drinke. The .ij. 
is aftir þe cure of henricus de amanda-villa 
and Iohan picarde his 
Maistir, þe which cure is doon aloonly 
wiþ oon Emplastre wiþoute 
drinke; þoru3 þe which cure be 
alle þingis doon duely , al maner 
of woundis þat euere þei be, 
wiþoutem emposcioun tense, wiþouten 
extraxtioun of boonys, wi=t=houte 
notable akþe, wiþoute leeuynge 
of ony concauite wiþoute 
in þe fleisch; after þe cure alle maner 
of woundis mowe be li3tly 
and wel helid, but if a man be 
so woundid þat vertu anoon ri3t 
failiþ bigynneþ to falle doun. ffirst 
|P_298a 
[\f. 157va\] þer ben .iiij þingis to be considerid. 
Oon is: þat þe surgian schal 
neuere assaie ne preue ne serche wi=t=h 
no tent, namely puttynge yn 
þe tent to þe holownesse of þe 
brayn-panne ouþir of þe brest. 
The secunde is: þat þe surgian 
schal remeue alle þingis þat ben 
bitwixe =lippis of= þe wounde oþere þan þere 
owiþ to be, as scheueris of boonys 
þat be al-togidere clene departid. 
The þridde is þis: þat þe lippis 
of þe wounde schal be ioyned 
& sewid if =þat= þei mowe be sewid, 
& if þat it be nedeful þat þei be sewid. 
The fourþe techiþ þat what 
tyme þat þis cure is nedeful & to 
what maner woundis, & to whiche 
þat it is not nedeful. And þerfore 
it is to knowen þat a man þa=t= 
comeþ woundid to a sirurgian, 
or he comeþ in hoot weder, or in 
cold weder, or in wedir bitwixe 
two, or þe wounde was open & 
not couerid and fillid fulle of 
tentis, or þe wounde was closid 
and couerid, and wide wiþouten, 
or ony-þing ellis. And þerfore yf 
þe weder be cold and þe wounde 
be closid & couerid and, voide þe 
tentis, and þat no-þing ellis be 
putt in þe wounde: þis cure may 
be bigunne vn-to þe fourþe day. 
 
